Rumors

Acte Primer

Cler: Estan a punt d’entrar a la casa. Com pot ser que la Cuqui s’hagi pogut posar un vestit com aquest per a una festa com aquesta?
Ken: Molt bé, què hem de fer? Els ho expliquem, sí o no?
Cler: Per què no? L’Erni no és el seu psicoanalista? Tot el que se li explica a un psicoanalista sempre és confidencial.
(Sona el timbre de la porta. Tots es queden petrificats.)
Leni: Què fem, doncs? Truquem a la policia o no truquem a la policia?
Cris: Jo dic que no. La Cuqui fa aquell programa de cuina a la tele. Suposeu que sense voler se li escapa alguna cosa en directe
Leni: En un programa de cuina? Et penses que dóna receptes de suïcidis a la brasa?
Leni: Cris, serveix-nos alguna beguda. Hem d’estar distesos, com si ens estiguéssim divertint.
(Cris es precipita cap al moble bar, agafa beguda i s’asseu a prop de Leni al sofà.)
Cris: Així, què? L’hi diem a l’Erni però no l’hi diem a la Cuqui?
Leni: No l’hi diem a cap dels dos! Em sap greu dir-t’ho!
Leni: Obre la porta i acabem!
Ken: Cler, no obris fins que no hagi pujat. Si en Charly es desperta, potser acabaré sabent la història per la seva pròpia boca.
(Cler va cap a la porta d’entrada. Leni i Cris s’asseuen ràpidament al sofà amb les seves begudes com si estiguessin mantenint una conversa divertida.)
Cler: Esteu llestos?
Leni: Sí! Estem llestos, estem llestos!
(Cler somriu i obra la porta d’entrada. Cris i Leni esclaten en fortes riallades.
Erni i Cuqui són a la porta. Erni té uns cinquanta anys acabats de fer, duu esmòquing i porta un regal a la mà. Cuqui té uns quaranta anys, duu un vestit de nit terrorífic. Porta un coixí en forma de salsitxa sota el braç.)
Cler: Cuqui! Erni! Quina il·lusió! Tenia tantes ganes de veure-us!
Cris: Ai, mare meva, quina gràcia, Leni. Hauries hagut de ser actor, de debò.
Cler: Atenció tothom!: l’Erni i la Cuqui.
Leni: Hola, Erni. Hola, Cuqui.
Cris: Hola, Cuqui. Hola, Erni.
Erni: Hola, Cris. Hola, Leni.
Cris: Vinga, vinga, continua amb la història aquesta. I què li va respondre en Gorbatxev?
Leni: En Gorbatxev? Doncs li va dir: “No ho sé. No l’he tastada mai, la carn de gat.”
(Riallades molt forçades.)
Cuqui: Tots aneu tan ben arreglats, oh, que macos
Cler: Cuqui, el teu vestit em torna boja. Tu sempre desenterrant les coses més originals. D’on l’has tret?
Cuqui: Ui, mare de déu, aquest té seixanta anys. Era de la meva àvia. Se’l va emportar de Rússia.
Cler: No és el que et vas posar per l’acte de la Distròfia muscular del juny passat?
Cuqui: No. Pel de l’Emfisema de l’agost.
Cler: Oh, quin coixí més maco. És per en Charly o per la Maira?
Cuqui: No, és per la meva esquena. El duia dins el vestit però se m’ha sortit al cap d’una estoneta de posar-me’l.
Erni: Estàs bé, amor meu?
Cuqui: Molt bé, cuquet meu.
Cris: Tu sempre amb els teus problemes d’esquena. Deu ser fatal.
Cuqui: No tant. Ho puc fer tot excepte asseure’m i aixecar-me.
Erni: Ei, Leni, aquell és el teu BMW? Per fer dos dies que el tens, déu n’hi do la pallissa de quilòmetres que li deus haver donat
Leni: Un tio ha sortit disparat d’un garatge i m’ha fotut una trompada al costat que m’ha deixat sec. El cotxe només té setze quilòmetres. Tinc una estrebada al coll que no et pots ni imaginar.
(Leni belluga el cap sardònicament. Cuqui agafa el paquet de regal.)
Cuqui: Oh, quin regal, deu ser preciós. Qui l’ha dut? Oh, déu meu Que he trencat alguna cosa? Què era?
Leni: Un gerro de cristall de Bohèmia.
Cuqui: Ai, no m’ho diguis! Leni! Cler! Quin greu que em sap.
Erni: Ha estat un accident, carinyo. Us en comprarem un de nou, per descomptat.
Leni: Home, si hi insisteixes. Per mi, tant és, eh?
Cris: Què? No voleu prendre res, cap dels dos?
Erni: Jo sí, alguna coseta.
Cris: Què et ve de gust?
Cler: Ja hi vaig jo.
Leni: No, jo, que estic més a prop del moble.
Erni: Que me la servireu tots tres, la copa? Això sí que són amics. M’encantaria prendre un bourbon, sisplau.
(Cris va cap al moble bar.)
Cuqui: Hauria hagut de deixar que ho recollís la dallonses, com se diu? La Mau Lu.
Cris: Mai Li Té, Ern.
Cuqui: On és en Ken?
Cler: En Ken? En Ken és amb en Charly.
Cuqui: I la Maira?
Cler: La Maira és amb en Ken Estan esperant que la Maira acabi de vestir-se.
Cuqui: Ooooh! Ooooh! Ooooh!
Cler: Què passa?
Cuqui: Una fiblada. Ja està, ja m’ha passat. Estic bé. M’agafa un pinçament aquí a l’esquena i tal com ve se’n va.
Erni: Estàs bé, croqueta?
Cuqui: Molt bé, pitxurri.
Leni: Escolteu, no us ve de gust que anem a seure a fora? Fa un vespre preciós.
Erni: Bé. Bé, molt bé, nanos, què està passant aquí?
Cler: Què vols dir?
Erni: Us penseu que no me n’he adonat, que us esteu comportant de manera estrafolària? Tres persones volen servir-me una copa. La Cris vol que senti un acudit d’en Gorbatxev. En Leni vol que sortim a fora. Tots plegats, a veure qui la diu més grossa. Per què? No en tinc ni idea. M’equivoco?
Cris: Ara entenc que fotis aquestes clavades als teus pacients. Molt bé Algú l’hi haurà d’explicar.
Leni: Explicar el què?
Cris: La sorpresa.
Leni: Quina sorpresa?
Cris: Bé, pel meu gust, és la cosa més maca que us pugueu imaginar, oi que sí, Cler?
Cler: Oh, i tant, i tant!
Cris: Explica’ls-hi tu.
Cler: Ui, no, i ara!, tu ho explicaràs molt millor que jo.
Cuqui: Perdoneu que us interrompi. Em penso que hauria de seure.
Cris: Ja t’ajudo jo.
Leni: Ja ho faig jo.
Cler: Ja la tinc.
( Tots ells ajuden la Cuqui a asseure-la al sofà, tret d’Erni.)
Cuqui: El coixí. Necessito el coixí.
Leni: Aquí el tens.
Erni: Estàs bé, polleta?
Cuqui: Molt bé, pollastre Au, vinga, quina és aquesta sorpresa tan fantàstica?
Cris: Bé En Charly i la Maira van decidir com que havien de venir els seus amics més íntims per celebrar el seu desè aniversari van pensar que ho farien sense els criats.
Cuqui: Ah-ha
Cris: Ni Mai Li, ni ningú.
Cuqui: Ah-ha
Cris: Quina meravella, oi? Sense ajuda de ningú. Només nosaltres tot sols.
Cuqui: Vols dir que ens hem de ficar tots a la cuina per cuinar?
Cris: Tots excepte en Charly i la Maira. La Cler i jo els hem dit que es quedessin a dalt descansant i que no patissin. Ja els avisarem quan ho tindrem tot enllestit.
Cuqui: I què hem de fer per sopar?
Cler: Ui, si hi ha de tot. Carn rostida, gall dindi fumat, ànec i pasta
Erni: Carn rostida? Ànec? Massa colesterol per a mi.
Leni: Erni, no hem vingut aquí per viure un parell de dies més. Sinó per passar-nos-ho bé.
Cuqui: No acabo d’entendre per què ens hem posat els nostres millors vestits per passar la nit a la cuina fent el sopar.
Cris: Sisplau, no crideu tant. Si ens senten en Charly i la Maira, els esguerrarem la sorpresa.
Erni: Quina sorpresa? Però, que no era una idea d’ells?
Cuqui: Prou. Escolteu, no vull que per culpa meva se’n vagi en orris aquesta festa. Jo m’encarregaré de cuinar-ho tot i l’Erni pararà la taula i servirà els plats.
Erni: Carinyo, ningú t’ha demanat que ho facis tot tu.
Cris I Cler: Si ella ho vol fer, que ho faci. És clar que sí. Per què no? Per nosaltres, cap problema.
Leni: Si això la fa feliç, pot netejar la casa i tot, també.
Cuqui: Au, ja està, doncs, tot resolt. Doneu-me només tres quarts d’hora. Us prometo que el sopar d’aquesta festa serà el millor que haureu tastat mai a la vida.
(De sobte, se sent un tret de pistola que prové de l’habitació d’en Charly.)
Cuqui: Ah, socors!
(Tothom es queda petrificat. Cuqui es desploma damunt el sofà.)
Erni: Què cony ha estat això?
(La porta de l’habitació de Charly s’obre i apareix Ken, visiblement angoixat, mira a baix repenjat a la barana i intenta fer veure que no ha estat res.)
Ken: No passa res. No ha estat res. Tot controlat. Hola, Erni. Hola, Cuqui Oh, Cris, carinyo, et sabria greu pujar només una estona ?
Cris: Podeu disculpar-me només una estona? Em sap molt de greu, odio aquestes situacions.
Erni: M’he tornat boig o això era un tret de pistola?
Leni: Un tret de pistola? Nooo. Em penso que ha estat el tub d’escapament d’un cotxe, que ha petat.
Erni: Dintre l’habitació d’en Charly?
Cuqui: Erni, potser hauries de pujar i veure què ha estat.
Leni: Per què? Ja hi són la Cris i en Ken i en Charly i la Maira. Són més a dalt que nosaltres a baix.
Cuqui: Però si és un tret de pistola, no pots fer com si no passés res. Erni, fes el favor de pujar i veure què ha estat
Leni: Ah, ja ho tinc. Ja ho tinc. Ja sé què ha estat, home, és clar que sí Un globus. No han parat d’inflar globus per a la festa tot el sant dia.
Erni: Quina mena de globus era aquest, un d’aerostàtic, potser? Hi pujo.
Leni: Cler, per què no poses una miqueta de música? Ara vinc. Aviseu-me si truca el doctor Doolittle.
Erni: Ja l’agafo jo. Continuo pensant que pel soroll, allò era un tret. És el meu grup de teràpia de divendres al vespre. Tinc sessió telefònica amb ells.
Cuqui: Vés-hi, vés-hi, carinyo. Puc aixecar-me tota sola.
(Erni entra corrents a la cuina.)
Cler: Digui? Sí, sí que hi és. No, ha estat el meu marit qui li ha trucat.
(Cuqui es deixa caure a terra i comença a reptar-hi amb les mans i els genolls.)
Leni: Qui truca?
Cler: Un criat del doctor Duddley.
Leni: Ah, socors! Què és això?
Cler: La Cuqui.
Cuqui: No passa res. Ho faig molt sovint. M’ajuda a fer baixar la tensió de l’esquena.
Leni: On és l’Erni?
Cler: Allà. Què ha passat allà dalt? Ha pres mal en Charly?
Leni: No. Estava dormint. En Ken volia amagar la pistola a l’armari perquè en Charly no la trobés. Ha ensopegat amb les sabatilles d’en Charly i se li ha disparat la pistola molt a prop del cap. No sent absolutament res ni per una orella ni per l’altra.
Cler: En Ken o en Charly?
Leni: En Ken. En Charly ni s’ha mogut, està completament flipat amb el vàlium que s’ha pres.
Cler: Han penjat. Però t’he agafat el missatge.
Leni: M’ho podies haver dit quan he sortit al replà, no? Què t’han dit?
Cler: Que el doctor Duddley ja havia trucat abans a aquest número. Que no pensa tornar a sortir del teatre una altra vegada.
Leni: Ara mateix em canvio de metge. No penso posar la meva vida en mans d’un metge de l’Hospital del Mont Sinaí amb més vocació per la crítica teatral que per la medicina. Sí? Torno a ser en Leonard Ganz. Que quedi ciar que el doctor Duddley no ha trucat abans a aquest número. Faci el favor de dir-li que em truqui immediatament. És important.
Cler: Escolta, per què en Ken ha fet pujar la Cris a l’habitació?
Leni: Per trucar al metge d’en Ken i preguntar-li què ha de fer per la sordesa que li ha agafat. Ell no hi pot parlar tot sol, per telèfon, amb el metge, perquè no el sentiria. Me’n torno a dalt.
Cler: Això vol dir que la Cris li ha dit al metge que se li ha disparat una pistola? Aleshores li deu haver explicat tot el que li ha passat a en Charly.
Leni: No. Li anava a dir que en Ken estava passejant pel jardí de la casa i li ha explotat la tapa de la bomba d’aigua a un pam de les orelles.
Cler: Molt bona idea.
(sona el telèfon.)
Cler: Digui? Ah, doctor Duddley, gràcies per trucar. Vols parlar amb ell?
Leni: Hola? Doctor Duddley? Gràcies per tornar-me la trucada Bé, doncs, jo anava amb el meu BMW i un imbècil se m’ha tirat a sobre fa uns vint minuts aproximadament. Tinc una petita estrebada aquí al En Charly? Charly Brock? No, no estic trucant per comentar-li res d’en Charly. Per què ho diu? Hòstia! El doctor Duddley també és el metge d’en Charly. Ui, no, no, en Charly està molt millor. Ara està descansant La Cris Gorman? Coneix en Ken i la Cris? Ah, sí, em penso que ella li ha trucat, a vostè, oi? També és el metge d’en Ken!
Cler: Potser en té l’exclusiva.
Leni: Vols fer alguna cosa de profit en lloc d’estar-te aquí aturada? Posa música, per exemple. Doctor Duddley? Perdoni. Que em posi una compresa freda? Oh, i tant, quina bona idea. Moltes gràcies! Ara li passo la Cris. No pengi. Quin botó s’ha de prémer perquè això soni a l’habitació d’en Charly?
Cler: Per què? Qui el sentirà, el telèfon, si sona allà dalt?
Leni: Per l’amor de déu, ets pitjor que un gra de pus al cul. Val més que pugi ara mateix a buscar la Cris. Doctor Duddley? Què? Oh, sí, és la meva dona, la pobra, que pateix molt amb un gra de pus que té al Però no, no és greu, no el té infectat ni res. Li fa res esperar un minutet, que aviso la Cris, sisplau? A aquest paio li devem un bon regal. Li enviarem la Cuqui i que l’agafi com a pacient. Vés a veure on ha anat a parar l’Erni amb la meva beguda, vols?
(La porta del menjador s’obre i apareix l’Erni amb una beguda.)
Erni: M’ha semblat sentir en Leni per aquí. Li porto la seva copa de conyac.
Cler: Dóna-me-la a mi, que l’hi guardaré. Com està la Cuqui?
Erni: T’ha dit en Leni què ha estat aquell soroll?
Cler: El tret de pistola?
Erni: Ah, però era un tret de pistola?
Cler: No, home, volia dir el soroll que tu pensaves que era un tret de pistola.
Erni: No era un globus, a mi no m’enganya.
Cler: No. Ha estat un pot d’escuma d’afaitar. Que ha explotat.
Erni: Li ha explotat l’escuma d’afaitar?
Cler: No passa res. Es neteja amb una mica d’aigua i no en queda ni rastre.
Cuqui: Erni? Et necessito, hauries de treure a fora les escombraries.
(Cuqui i Erni entren dins la cuina.)
(La porta de l’habitació de Charly s’obre i apareixen Leni i Ken. Ken duu una tovallola al voltant les orelles.)
Leni: D’aquí a una estona estaràs com nou. Creu-me, aquestes coses no duren molt.
Ken: Creus que aquesta cosa em durarà molt?
Leni: Entra a l’habitació de convidats i descansa una mica, eh, Ken? Et sentiràs millor.
Ken: Potser hauria d’entrar a l’habitació de convidats i descansar una mica, no et sembla?
Leni: Bona idea, sí senyor.
Cler: Què li ha dit el doctor a la Cris?
Leni: Li ha donat el telèfon d’un altre metge. Es veu que ell tampoc no es troba gaire bé. El coll m’està matant un altre cop. Necessito un conyac?
Ken: Que ha vingut el teu cunyat?
Leni: No, conyac, un conyac!! Au, vinga, Ken. Et tornaré a escalfar la tovallola.
(Es fiquen dintre l’habitació de convidats.)
Escena 8
(Se sent un altre cotxe que s’acosta al camí d’entrada de la casa.)
Leni: Està arribant un altre cotxe!
(Veiem els llums dels fars del cotxe a través de la finestra.)
Cris: Potser és la Maira. Potser ha tomat.
Leni: La Maira té un Porsche. Això és un Audi.
Leni: Cler, acosta’t a la finestra i mira qui ve. Jo me’n vaig a dalt a veure què fan en Ken i en Charly
(En aquest precís moment, s’obre de bat a bat la porta del menjador i apareix Erni, bellugant compulsivament els dits, adolorits.)
Erni: Merda, m’he cremat els dits! Ah, crema, crema, crema, oh, déu, com crema!
Cler: Què ha passat?
Erni: A la Cuqui li ha caigut la bossa de gel a terra i ha relliscat i s’ha aferrat al cantell de la cuina. Ha fet trontollar l’olla bullent del foc i anava a caure-li al damunt, quan jo l’he agafat al vol. Aleshores l’he deixat anar damunt la taula i he trencat la gerra de l’aigua i el vidre s’ha fet miques i ha saltat pels aires i ha anat a parar al seu braç i la pobra està sagnant com una truja en una matança. Li he embenat el canell amb un drap de la cuina i l’he deixada allà abraçada a un armari. Però necessito unes gases d’embenar per a ella i una pomada pels meus dits. És la primera vegada a la vida que veig passar tantes coses en tan poc temps.
Leni: És al·lucinant que, amb el mal que té, sigui capaç de dir tot el que ha dit sense deixar-se ni una sola paraula.
Cler: Vés a buscar les gases. Què hi fas aquí aturat com un estaquirot?
(Leni va corrents dintre l’habitació d’en Charly i tanca la porta.)
(Erni surt. Cris i Cler es miren.)
(Se senten les portes d’un cotxe que es tanquen.)
Cris: Ja han aparcat. No vull saber qui és ni m’importa. Per què no hi vas tu a mirar?
Cler: Com si estiguéssim a punt de rebre una bona notícia, d’acord? Són en Glen i la Keisi.
Cris: En Glen i la Keisi Cooper? Junts?
Cler: Almenys així és com van caminant.
Cris: He sentit dir que tenen problemes.
Cler: Caminant, no.
Cris: Ai, mare de déu! Sabies que en Glen acaba de presentar-se com a senador per l’estat de Poughkeepsie?
Cler: I què?
Cris: El que més li convé en aquest moment és entrar en aquesta casa i veure’s implicat en un intent de suïcidi encobert. Ja pot dir-li adéu a la seva carrera.
Cler: Potser a en Ken se li acut alguna solució abans que truquin al timbre.
(Sona el timbre de la porta.)
Cler: Bé, serà una campanya electoral un pèl dura.
Cris: Escolta, he d’anar al lavabo. Obre tu la porta, jo torno de seguida.
Cler: Ah, no, un moment! Em toca a mi, jo encara no hi he anat des que he arribat.
Cris: Saps què et dic?: a la merda la porta! Que l’obri algú altre! Au, som-hi.
(Entren Totes dues al lavabo de convidats i tanquen la porta darrere seu.)
(El timbre de la porta toma a sonar. Leni surt de l’habitació de convidats.)
Leni: No hi ha ningú que pugui obrir la porta? Cris? Cler?
Ken: Que em crida algú?
Leni: No, Ken. Torna’t a posar la tovallola a les orelles. Cler? Cris? On us heu ficat? Hòstia! M’estic començant a trobar pitjor que el meu cotxe.
(La porta del menjador s’obre i apareix Erni amb els dits de totes dues mans embolicats en tovalloletes de paper. Porta un davantal. Crida.)
Erni: Leni? Que ja les tens, les gases per embenar?
(Torna a sonar el timbre.)
Erni: Que no pensa obrir ningú?
(Glen i Keisi Cooper, una parella molt atractiva, són darrere la porta amb vestits de nit. Glen porta un regal de Ralph Lauren. És molt visible l’enorme tensió que hi ha entre ells.)
Erni: Hola.
Glen: Bona nit.
(Entren i miren per tota la casa. Erni tanca la porta com pot, amb el peu.)
Erni: Bona nit. No sé pas on són, tots els altres.
Keisi: Què vol dir?, que som els primers?
Erni: No. Ja ha arribat tothom. Però s’han dispersat una mica, com si diguéssim.
Glen: Em pot posar alguna cosa per beure, sisplau? Un whisky doble, tot sol.
Keisi: Jo, un Perrier amb llima, sense gel.
Erni: I tant. Ara mateix. Em sembla que no ens coneixem. Sóc l’Erni Cusack.
Glen: Hola, Erni.
Erni: M’encantaria quedar-me una estona amb vostès per fer-la petar una mica, oi?, però és que la meva dona no para de rajar sang a la cuina.
Glen: La seva dona?
Erni: La Cuqui. S’ha trencat la gerra de vidre de l’aigua i s’ha tallat el braç. Jo m’he cremat els dits.
Glen: Quina desgràcia.
Erni: No és greu, no pateixin. El sopar estarà enllestit de seguida. Molt de gust de conèixer'ls.
Glen: Que estrany que ja no tinguin la cuinera xinesa
Keisi: Estic bé?
Glen: Sí. Molt.
Keisi: Em sento com un drap brut.
Glen: No, dona. Estàs preciosa.
Keisi: Aquest pentinat no em queda bé, oi? Ja m’he fixat com em miraves els cabells al cotxe.
Glen: No te’ls he mirat.
Keisi: Ah, no? I què miraves, doncs?
Glen: Em penso que la carretera.
Keisi: No m’equivoco mai quan sé que no suportes la roba que porto.
Glen: M’encanta aquest vestit. Sempre m’ha agradat.
Keisi: Aquesta és la primera vegada que me’l poso.
Glen: Sempre m’ha agradat el teu estil a l’hora de vestir-te, volia dir.
Keisi: Ets tan difícil de complaure! No puc més!
Glen: Però què he dit?
Keisi: Si és el que no dius el que realment em posa histèrica.
Glen: El que no dic? Però, com et puc posar histèrica si no et dic res?
Keisi: No ho sé. Per les mirades que em fas.
Glen: Jo no t’he fet cap mirada.
Keisi: Quin horror, quina conversa més superficial. És increïble, la quantitat de bajanades que he arribat a dir. Semblem una parella d’aquelles dels collons dels culebrons de merda de la tele.
Glen: Ah, ja ha arribat l’hora d’apujar el to?
Keisi: No, senyor Perfecte, no pateixis. No ha arribat l’hora d’apujar el to. No estic disposada a rebre ganyotes, arrufades, badalls, emprenyaments, ni burles. Déu me’n guard, d’haver-te d’ensenyar les meves debilitats humanes, podria despertar-me demà amb els papers del divorci a la mà.
Glen: Però què t’ha agafat últimament amb això del divorci? A què treu cap aquesta mania? A vegades no et miro perquè em fa por que pensis que no t’agrada la manera com et miro.
Keisi: No sé què cony vols de mi, Glen. De debò que no ho sé.
Glen: No vull res de tu. Vull dir que m’agradaria que estiguéssim de la manera que estàvem abans d’estar de la manera que estem.
Keisi: Oh, a vegades em fas venir febre Vull tornar a casa.
Glen: Tornar a casa? Si acabem d’arribar. Encara no hem vist ningú.
Keisi: No crec que pugui aguantar així tota la nit. Ho sap tothom, com ens va. Són els teus amics. Merda, i tu esperes de mi que em comporti com si no passés res.
Glen: Si no passa res. De què estàs parlant?
Keisi: Ja n’hi ha prou de mentides, cabró de merda. Tota la puta ciutat aquesta dels collons sap que tens un rotllo amb aquell tros de carn sense cervell de putarranca barata i cutre!
Glen: Vols baixar la veu? No hi ha res. Ho estàs exagerant tot de mala manera. Amb prou feines la conec, aquesta dona. És del Comitè de Recaptació de Fons per al Partit Demòcrata. Només he xerrat amb ella i amb el seu marit en un parell de còctels, per l’amor de déu.
Keisi: Et penses que sóc imbècil?
Glen: No.
Keisi: Et penses que sóc cega?
Glen: No.
Keisi: Et penses que no sé què hi ha entre vosaltres?
Glen: Sí, perquè no ho saps.
Keisi: Ara et diré una cosa, Glen. M’estàs escoltant?
Glen: Si tinc les orelles dretes com un gos de caça, que no ho veus?
Keisi: Ara fa un any que sé que tens el rotllo aquest amb la Carole Newman.
Glen: Que al·lucinant, oi?, perquè me la van presentar fa quatre mesos. Ara et prego que em facis el favor de parlar més baix. El majordom ho deu estar sentint tot.
Keisi: Et penses que em preocupa un majordom i una criada que raja sang? Si ho saben tots els meus amics que t’has embolicat amb un putot, què coi m’importa que ho sàpiguen els criats?
Glen: No sé què t’ha agafat, Keisi. És per culpa de les meves ambicions polítiques? És per això que estàs tan malament? Et sents desplaçada d’alguna manera perquè em presento com a candidat al Senat?
Keisi: Ah, és clar, ara sóc jo la dolenta, oi? Sóc l’harpia, la bruixa, l’esposa malvada que t’amarga l’existència. Doncs escolta’m bé, senyor senador d’Estat no et pensis que sóc l’única que sap què està passant. Tothom en va ple, reietó. Creu-me.
Glen: Què vols dir? No deus haver dit res a ningú, no?
Keisi: Ah, això et preocupa? La teva reputació? La teva carrera? El teu lloc d’honor en la Història d’Amèrica? Saps quin serà el teu lloc en la Història d’Amèrica? Un segell commemoratiu de tu i del teu putot juntets a l’habitació d’un motel.
Glen: Estàs massa histèrica aquesta nit, Keisi. Desvarieges. Ja has tornat a grapejar el teu pedrot de cristall de quars, oi que sí? Et vaig dir que llencessis aquest coi de pedrotes d’una vegada. Són perilloses. Són com cocaïna petrificada.
(Keisi busca alguna cosa dins la seva bossa de mà.)
Glen: No el treguis, Keisi. No comencis a grapejar el teu quars a la festa. Et fa tornar boja.
(Keisi treu el quars. Glen intenta d’agafar-li.)
Glen: Treu-lo d’aquí. Que no ho vegin els meus amics, això que fas.
Keisi: Molt bé. Doncs que no ho vegin els meus amics, això que fas tu.
(La porta de l’habitació de convidats s’obre. Apareix Leni i s’arrepenja a la barana del replà.)
Leni: Glen! Keisi! Mira!, m’ho he pensat, que éreu vosaltres. Com va la cosa?
Ken: Molt millor, gràcies!
Leni: No anava per tu, Ken. Són en Glen i la Keisi.
Glen: Estem molt bé. Perfecte. Hola, Len Keisi, aquest és en Len Keisi.
Keisi: Leonard.
Leni: No és un caramel! de gel, això que té la Keisi?
Glen: No, és una pedra de cristall de quars.
Leni: Ah. On són la Cris i la Cler?
Ken: Que ha vingut algú?
Leni: En Glen i la Keisi!! Ja t’ho he dit! És en Ken. Se li han tapat les orelles. Un cop d’aire Qui us ha obert la porta?
Glen: El majordom.
Leni: El majordom? És aquí, el majordom?
Glen: Ens està preparant la beguda.
Leni: Que estava sol?
Glen: No, amb la cuinera.
Leni: Amb la Mai Li? Oh, que bé. Quina sort que han tomat. Hem estat molta estona sense cap criat que ens donés un cop de mà.
Glen: Ah, sí? On són en Charly i la Maira?
Leni: En Charly i la Maira? Doncs si no m’equivoco, són a la seva habitació. Disculpeu-me, nois. He d’anar a buscar un parell de gases per embenar. Charly? Maira? Que us fa res que entri una estona? No, i ara, entra, entra!
(S’obre la porta de l’habitació de convidats i apareix Ken.)
Ken: Leni? Leni, on t’has ficat?
Glen: Ken? Hola. Som en Glen i la Keisi.
Ken: Leni? Ets tu? Qui hi ha, aquí baix? Glen? Que ets en Glen?
Glen: Sí, i la Keisi. Ja ens han dit que has agafat un cop d’aire.
Ken: Que semblo un captaire? Home és que aquests últims dies no he dormit gaire bé, saps? Hola, Keisi. Ja ho saben, els altres, que sou aquí?
Glen: Sí. Acabem de veure en Leni.
Ken: Per cert, què heu vist en Leni?
Glen: Sí. Ha entrat a l’habitació d’en Charly.
Ken: Ho sento. No hi sento. És que m’ha explotat la tapa de la bomba d’aigua a un pam de les orelles.
Glen: I ara, però, què dius?!
Ken: Que m’ha explotat la tapa de la bomba d’aigua a un pam de les orelles!
Glen: Sí, sí, ja t’he sentit.
Ken: Ho sento. No et sento. Ningú no us ha ofert cap beguda?
Glen: Sí, el majordom.
Ken: Perdoneu, eh, és que tots els criats són fora. Se n’han anat cap allà a l’Orient o alguna cosa així.
Keisi: Ei, tu, que aquest no està bé del terrat.
Ken: Sí, un cafè sol ben carregat, per a mi també, gràcies. Però abans vaig a veure si en Leni és a l’habitació d’en Charly. De seguida baixarem tots plegats. Maira? Et molesta si entro?
Leni: No, i ara, estimat. Entra, entra.
(Ken entra a l’habitació d’en Charly.)
Keisi: Ara vinc.
Glen: On vas?
Keisi: A esbandir el meu quars. Suposo que aprofitaràs per fer una trucadeta ràpida així que foti el camp, oi? Que hi ha algú, aquí dintre?
Cris: Qui hi ha?
Keisi: La Keisi. Qui és?
Cris: Sóc la Cris Un segon, Cass, ara surto. No he sentit el timbre de la porta. Si no, us hauria obert jo. Hola, Glen.
Glen: Hola. Escolta, que passa alguna cosa, aquí?
Cris: No ho sé ben bé A veure, qui heu vist?
Glen: Bé, en Leni i en Ken fa no res. I el majordom i la Mai Li.
Cris: Heu vist la Mai Li i el majordom? Ai, la mare, dec haver estat una pila d’hores allà dintre!
Keisi: Has acabat del lavabo?
Cris: Jo? Ui, sí, només faltaria.
Keisi: L’has deixat tancada per dintre.
Cler: Qui hi ha?
Keisi: La Keisi. Però, qui és?
Cler: Sóc la Cler. Un segon, Cass, ara surto. Hola, Cass. Hola, Glen. Oh, però que macos que esteu On són els nois?
Glen: Bé, en Leni i en Ken són a dalt amb en Charly i la Maira. La Maira semblava una mica nerviosa, per la veu que feia.
Cler: Has parlat amb la Maira?
Glen: No. L’he sentit que parlava amb en Ken i amb en Len.
Cler: M’encantaria haver gravat la conversa aquesta i tenir-ne una còpia.
Keisi: Sabeu si hi ha algú més al lavabo?, perquè jo hi haig d’anar.
Cris: La Mai Li i el majordom són aquí.
Cler: No fotis. On són l’Erni i la Cuqui?
Glen: Bé, l’Erni l’acabo de conèixer. És ell el majordom, oi?
Cris: Ah. No. Ja. Bé, una menys.
Glen: Així que fa poc que han tomat de l’Orient?
Cris: Em fa l’efecte que sí. Oh, sí que estàs ben informat.
Glen: Per què tothom és a dalt, a l’habitació d’en Charly?
Cris: Ah, per res. És que fan una cosa a la tele que no es volien perdre.
Cler: Sí. Ei, molt bona, Cris, molt bona.
(La porta de l’habitació d’en Charly s’obre, i apareix Leni.)
Leni: Bé, això ja comença a assemblar-se a una festa!
Glen: Què esteu mirant tots plegats allà dalt?
Leni: Mirant? On?
Glen: A la tele.
Cris: La cosa aquesta que esteu mirant amb en Ken i amb en Charly i la Maira.
Leni: Ah. Ah! La cosa aquesta. El programa aquest. És un documental especial de la NBC sobre en dallonsis, en ai, com se diu, aquest, ara, que no em surt?
Cler: En Hitler.
Leni: Sí. La cosa aquesta d’en Hitler.
Glen: En el seu desè aniversari de bodes us poseu a mirar un documenta! d’en Hitler?
Leni: D’en Hitler quan era petit. Un tractament del tema radicalment nou.
Erni: El sopar estarà llest de seguida. Un whisky doble, tot sol.
Glen: Ah, gràcies.
Erni: Leni, ja has agafat les gases d’embenar?
Leni: Les gases? Ah, sí. Ja les tinc. Les he deixades sobre el Hitler Sobre la tele. Ara torno.
Glen: Escolta, perdona, t’he confós amb el majordom.
Erni: Ja m’ho temia. No, sóc psicoanalista.
Glen: Oh, quina vergonya. Sóc en Glen Què tal, la teva dona? Potser l’hauria de veure un metge. En Charly en té un a deu minuts d’aquí, el doctor Duddley.
Cris: Ah. Ja li hem trucat. Està molt enfeinat, no pot venir.
Erni: Li heu trucat pel braç de la Cuqui?
Cler: No, pel coll d’en Leni.
Glen: El coll d’en Leni?
Cris: I quan ens va trucar ell, també li vam comentar això de les orelles d’en Ken.
Erni: És increïble, eh? Per un pot d’escuma d’afaitar que li ha explotat a la cara.
Glen: Que no era la tapa de la bomba d’aigua?
Cler: Sí senyor. Resulta que la pressió de dintre la bomba era tan bèstia que va fer explotar el pot d’escuma d’afaitar.
Erni: Doncs jo no ho he sentit.
Leni: Ja les tinc. Ja les tinc.
Glen: Trobo que hi ha una certa excitació en l’ambient.
Cler: A veure si endevines qui és el metge d’en Glen?
Erni: Un moment! Ets en Glen Cooper! De Poughkeepsie. T’acabes de presentar com a senador de l’Estat.
Glen: Doncs sí.
Erni: Tinc un amic íntim que el coneix molt.
Glen: Ah, sí? Com se diu?
Erni: Harold Green.
Leni: Harold Green!
Cler: Harold Green?
Glen: I tant que el conec, en Harold Green. Vam estudiar plegats a la Universitat de Pennsylvania. Fa bastants anys que no el veig.
(La porta d’en Charly s’obre i apareix en Ken.)
Ken: Que vingui algú! Sisplau! Necessito alguna cosa per beure, m’ho porteu ja d’una vegada?
Glen: Què tal va la sordesa, Ken?
Ken: Sí, una cervesa m’està bé, gràcies.
Glen: Potser en Charly té algunes gotes per les orelles. No has vist cap pot de gotes per les orelles a la farmaciola quan hi has agafat les gases?
Leni: No, no hi he pensat.
Glen: Ja hi pujo jo i miraré si en trobo.
(Comença a pujar les escales. Leni i Ken li barren el pas.)
Leni: No. Ara me’n recordo. Ho he mirat. No n’hi havia. No me’n recordava que ho havia mirat.
(Sona el telèfon.)
Leni: Sí? Qui? Perdoni, operadora, no se sent gaire bé Ah, sí. Sí. Són en Harry i la Joan des de Veneçuela. Demanen per en Charly i la Maira.
Cler: Aquesta sí que no me la perdo.
Glen: La Joan? Si és la cosina de la Keisi! Espera, que vaig a buscar-la. Segur que la Keisi hi vol parlar. Keisi?
Leni: Ah, hola, Joannie. Sóc en Leni. Com estàs? Sí, sí, ha vingut tothom Ui, sí, ens ho estem passant la mar de bé
Glen: Keisi?
Leni: En Charly i la Maira? Oh, i tant, que hi són. Què et pensaves? Sí, ara mateix. Espera un segon. Cler! Posa-t’hi.
Cler: Jo? Si ha demanat per en Charly i la Maira.
Leni: Vols fer el favor de posar-t’hi!
Cler: Joan? Oh, però quina sorpresa! No, no, sóc !a Cler Ui, sí, una festa brutal La Maira? Oh, està estupenda, si la veiessis S’ha posat un kimono vermell moníssim. Sí, un regal que li ha enviat la mare de la Mai Li Espera, que te la passo. No pengis. Vine aquí. Ara et toca a tu.
Glen: Keisi? Són la Joan i en Harry. Que no hi vols parlar?
Cris: Joan? Hola, maca, carinyo. Què, per Veneçuela? No, no, sóc la Cris. Què dius, que els has enviat un regal? Un gerro de cristall de Bohèmia? Ah, coi, doncs em sembla que s’ha trencat. Espera, que ara t’ho explica la Maira.
Glen: Keisi, que no et trobes bé?
Cris: A qui li toca, ara?
Cler: A en Ken. En Ken no hi ha parlat, encara.
(Erni i Cuqui apareixen per la cuina. Cuqui porta una olla bullent, Erni, dues ampolles de vi.)
Cuqui: Dong dong dong, a sopar tothom!
(La porta del lavabo s’obre i apareix Keisi en estat de xoc.)
Keisi: Qui ha estat? Qui ha donat aquests cops a la porta?
Glen: Jo. La teva cosina Joan està trucant des de Veneçuela.
Keisi: M’ha sortit el cor per la boca de l’ensurt! I m’ha caigut el quars a dintre el vàter! un quars que té dos milions d’anys!
Cris: Jo ja no puc més. Au, té. Total, estàs com una tàpia.
(Ken agafa el telèfon, atabalat. Quan Cris se n’allunya, ensopega amb el cable del telèfon i cau bocaterrosa a terra, amb tots els morros.)
Keisi: Imbècil!
Ken: Sí, digui? Digui?
Erni: Vaig a avisar en Charly i la Maira.
Leni: Nooo!
Teló

Acte Segon

Situació Escènica

Una hora més tard.
Hi ha plats de menjar buits arreu. Ampolles buides de vi i de xampany escampades pertot arreu.
Tot està silenciós. Molt silenciós.
Comença
L’únic so prové d’en Ken, que menja. Està assegut en una butaca acabant de sopar. Tots els altres ja han acabat. Glen i Cler seuen al sofà. Leni s’està al sofà petit, bevent vi. Cuqui seu en una cadira a prop de Ken, prenent cafè. Keisi s’està dreta al replà, aferrant-se a la barana amb les mans i deixant anar profunds sospirs. Erni i Cris seuen a les escales. Cris s’està fumant una cigarreta, com si fos l’última de la seva vida, i Erni fuma en pipa.
Ningú no diu res. Tothom està profundament submergit en els seus pensaments. Cap d’ells no mira cap dels altres.
El silenci continua.
La forquilla de Ken fa esgarrinxades en el plat mentre escura les últimes restes de menjar. Sobtadament, alça la vista.

Glen: Encara no me’n sé avenir. Trobo que tota aquesta història és tan difícil de creure.
Leni: Troba que aquesta història és difícil de creure. Perquè hem fet l’impossible per amagar-vos la veritat.
Glen: La Maira se n’ha anat?
Leni: Sí senyor.
Glen: Els criats se n’han anat?
Leni: Sí senyor.
Glen: En Charly s’ha disparat un tret al lòbul de l’orella?
Leni: Sí senyor.
Glen: És ben absurd, tot plegat.
Cler, Cris I Leni: Sí senyor!
Erni: Com pot ser que no me n’hagi adonat? Tothom amunt i avall com bojos, ningú que obria la porta, pots de crema d’afaitar que exploten. Sóc cap de psiquiatria de l’Hospital Bellevue, com m’he pogut creure una història com aquesta? A tu no se t’ha notat res.
Cris: Ah, no?, doncs mira, estava tan desesperada per fumar, que he anat a l’habitació d’en Charly, m’he posat un tampó a la boca i he provat d’encendre’l.
Cuqui: No tens cap mena d’autocontrol?
Cris: Oh, i tant, només me n’he fumat la meitat.
(De cop i volta, Ken es posa dret i mira tothom al seu entorn. Respira profundament i tanca amb força els seus punys. Sembla com si estigués a punt d’explotar.)
Ken: Ja no aguanto més Aquesta pressió és insuportable, m’està matant. Em sap molt de greu, però he de fer-ho. La Maira no hi és! Els criats no hi són! En Charly és allà dalt i s’ha disparat un tret que li ha travessat el lòbul de l’orella! Potser ha estat un intent de suïcidi, o potser no, no ho sé. I ara, ni m’importa. Perquè estic content d’haver-me tret aquest pes de sobre.
Erni: Tranquil, Ken. Ho sabem. En Leni ens ho ha explicat.
Ken: Ho saps?
Erni: Sí.
Ken: Qui t’ho ha explicat?
Erni: En Leni ens ho ha explicat.
Ken: En Glen t’ho ha explicat?
Erni: No. Leni. Leni. En Leni ens ho ha explicat.
Leni: He suat com un porc fent veure que hi era la Maira. He fet autèntics diàlegs amb ella i tot, allà dalt. He hagut d’imitar la seva veu per si de cas algú escoltava.
Erni: I tu, Keisi? Notaves que passava alguna cosa estranya?
Keisi: Sí. Des de fa uns sis mesos aproximadament.
Erni: Què vols dir? Què vol dir?
Glen: L’heu de perdonar. Encara està molt afectada per la pèrdua del seu quars.
Glen: Això dels quarsos i dels cristalls, si no hi estàs avesat, no ho pots entendre. Es veu que tenen poders especials de debò. Per netejar-los bé, els has de rentar amb aigua de font natural. Els has de protegir de la llum directa del sol. La Keisi els frega acuradament cada nit amb un raspall de dents ben tou i lleugerament humit. Mai no els pots eixugar amb una tovallola. Els has d’acariciar amb una mena de roba flonja i avellutada. Realment són molt delicats.
Cris: No sé si això la podria ajudar una mica, però al menjador hi ha una enorme làmpada d’aquestes d’aranya de cristall. Vols que l’hi comenti?
Glen: Gràcies, Cris, però em sembla que no cal. Crec que ara val més deixar-la sola.
Keisi: No estic morta, sabeu? Us puc sentir. Potser en Ken no pot, però jo sí.
Leni: Amb el braç ferit i tot, Cuqui, has fet un sopar per llepar-s’hi els dits. Em trec el barret.
Glen: Molt bé! Molt bé!
Erni: Bravíssima.
Cris: Per la millor cuinera!
Tothom: L’ànec m’ha encantat. L’ànec era deliciós. Era tan cruixent. I la pasta estava especialment bona. Oi que sí? Quants minuts l’has fet bullir exactament?
Ken: Ningú pensa pujar i mirar si en Charly encara és viu? Hi ha un silenci de mort allà dalt, no us sembla?
Erni: Tens raó. Oh, déu meu, té tota la raó. Tots estàvem tan engrescats menjant i desfogant-nos plegats, que ens hem oblidat completament d’en Charly.
Leni: Molt bé, hi pujo jo i acabem amb tot això d’una vegada.
Glen: Espera, espera. Tots ens trobem en una situació prou delicada. No només el futur d’en Charly, sinó el d’una pila de gent depèn de com resoldrem aquest assumpte.
Cler: Et refereixes a tu, bàsicament, oi?
Glen: Bé, doncs no. La Keisi i jo som els últims que hem arribat aquí. Acabem de saber el que ha passat fa un minut. No hi estem gaire involucrats, que diguem.
Cuqui: I l’Erni i jo hem estat cuinant tota l’estona. Ningú no ens ha explicat res. Em sap greu.
Leni: Jo volia trucar a la policia. En Ken no m’ha deixat trucar-hi. Cler, volia trucar a la policia, jo?
Cler: En Leni volia trucar a la policia.
Cris: Així, què voleu dir? Que el responsable de tot és en Ken? Que ha de pagar ell els plats trencats?
Tots els altres: Oh, no. No, és clar que no No dèiem això Ningú ha dit això No he sentit que ningú digués això. Ningú no està acusant ningú de res.
Leni: El que estàvem dient, només, és que si s’ha d’assenyalar algú en concret, el més lògic és que sigui a ell, això és tot.
Cris: No m’ho puc creure. En Ken una mica més i es queda sord per tota la vida intentant de protegir en Charly i tots els que sou aquí. M’esperava alguna cosa més dels seus amics. Déu meu, quina colla de cagats Has sentit el que han dit, Ken?
(La porta del lavabo de convidats s’obre i apareix Keisi amb un braç enlaire recolzat al dentell de la porta. Duu els cabells despentinats, que li tapen un ull. Està extraordinàriament sexy. Tothom es gira per mirar-la.)
Glen: Ei, ja la té, el quars!
(Keisi s’acosta al sofà, s’asseu a un braç, a prop de Leni, pràcticament tirant-se-li al damunt.)
Keisi: Escolteu, us demano disculpes a tots. Reconec que no m’he portat gaire bé aquesta nit.
(Somriu mirant en Leni fixament. Ell li torna el somriure i després desvia la mirada.)
Keisi: No, de debò i em sap molt de greu. He tingut bé, ja sabeu, he tingut un mal dia avui, i, bé, aquesta nit, jo no he vingut, no hi sóc.
Leni: Sí, dona. Com en Charly i la Maira.
Keisi: Sí, ai, quina gràcia. Ai, fas molta gràcia, Leni. A mi mai se m’acut res que tingui gràcia. Com t’ho fas?
Leni: Bé, no ho sé jo només Em deixes aixecar-me i et porto un vas de vi?
Glen: Molt bé, Keisi, ja n’hi ha prou.
Keisi: Què vols dir, carinyo?
Glen: Ja ho saps, el que vull dir. Pentina’t els cabells i asseu-te a una cadira.
Keisi: Tu saps de què parla, Len?
Cler: Perdoneu-me. Vaig a dalt a buscar la pistola d’en Charly.
Erni: Keisi. Tots els que som aquí som amics teus. Per què no véns amb mi a la terrassa i fem una xerrada llarga i tranquil·la?
Cuqui: Fes-ho i et quedarà una esquena pitjor que la meva.
Keisi: Oh, per l’amor de déu, ja sé què esteu pensant. És increïble, de debò. Perquè això mateix ens va passar a en Glen i a mi la setmana passada en una recepció del Comitè de Recaptació de Fons per als Demòcrates. Hi havia una dona estupenda, allà -molt atractiva, molt amable, molt refinada- i com que a vegades em sento tan poca cosa i tan insegura, em vaig pensar que estava lligant amb en Glen. Es van posar a ballar tan enganxats que semblava que els havien untat amb cola d’impacte.
Glen: Molt bé, Keisi, em penso que ens en anem.
(Sona l’intèrfon.)
Leni: Ja l’agafo. Sí? Charly? Et trobes bé? És en Charly.
Ken: Sandy? Qui és Sandy?
Glen: Charly! Charly! No Sandy!
Leni: Sí, Charly, hi som tots En Len, en Glen, en Ken, la Cler, la Cris, la Keisi i la Cuqui. Sí, Charly, ho entenc. No, és totalment comprensible. Fes el que hagis de fer Nosaltres serem aquí. Necessita temps, diu que vol pensar.
Ken: Que es vol penjar? Socors, oh, déu meu, aturem-lo!
Glen: Pensar! Pensar! No penjar!
Ken: Ah! Ai, déu! Ai, la mare!
Cris: Què? Què passa?
Ken: Les orelles m’han fet flop! Se m’acaben de destapar! Oh, quin soroll que hi ha aquí, si sembla el metro.
Erni: Impressionant, de debò, però jo estic tenint el primer mal de cap de tota la meva vida.
Ken: Fins i tot em puc sentir el pols. Va una mica accelerat, però està força bé.
Keisi: Vols que te’l prengui, Ken? Sóc molt bona, jo, fent aquestes coses.
Glen: T’ho adverteixo, Keisi. Acabaràs anant a parar al mateix lloc que el teu quars.
Keisi: No m’amenacis, carinyo, perquè en qualsevol moment puc començar a donar noms i cognoms.
Glen: S’ha acabat! S’ha acabat! Jo m’he de quedar, però a tu et fico dintre un taxi i cap a casa.
Keisi: No pateixis! Me’n vaig caminant.
(Ken sent un fort dolor a les orelles, se les tapa i cau a terra. Keisi surt feta una fúria per la porta d’entrada.)
Glen: Caminant? Vint-i-dos quilòmetres? Keisi, espera’m. Vols fer el favor d’esperar!!
Cler: Em fa molta pena, pobra noia. Sobretot perquè un dia es farà vella i es morirà.
Ken: Xxxt! Calleu. Els puc sentir.
Leni: Sentir? Qui?
Ken: En Glen i la Keisi. Són a fora, on hi ha els cotxes aparcats. Us ho juro, els puc sentir parlar.
Erni: No crec que sigui assumpte teu escoltar-los, Ken.
Leni: Si pot sentir a través de les parets, i tant que sí, que és assumpte seu.
Ken: Ella li està parlant d’una dona. Està molt histèrica.
Cuqui: Ui, sí. Oh, i tant. Oh, quina puntada de peu més bèstia que li acaba de donar a aquell cotxe. De qui és el BMW?
Leni: Oh, no! al costat bo, m’hi jugo el que sigui. Merda!
Cris: Ara hi caic! És en Glen Cooper En Glen és el paio amb qui la Maira està tenint un rotllo
Cuqui: N’estàs segura?
Cris: Pensa-hi una mica. La Maira ha estat treballant com una boja en la campanya d’en Glen. Dues, tres nits per setmana. Molt tard, a les nits.
Cler: Oh, i tant. En Charly no és imbècil. Lliga caps, posa la Maira entre l’espasa i la paret, ella confessa, en Charly l’engega i la fa fora de casa, diu als criats que se’n vagin i intenta volar-se el cap.
Erni: Això no ho saps. Són suposicions teves. És molt, molt perillós fer aquesta mena d’afirmacions. Estàs d’acord amb mi, oi, Len?
Leni: No.
Erni: Per què no?
Leni: Perquè no em dóna la gana.
Erni: Escolteu, crec que ens hem de treure totes aquestes pardalades del cap. Pujo a l’habitació d’en Charly ara mateix, parlo amb ell i esbrinem el que ha passat realment.
Ken: Espera un moment! Alto! Per a en Charly, només la Cris i jo sabem que el tret a l’orella se l’ha disparat ell mateix, sí o no?
(Cuqui s’aixeca i va cap a la finestra.)
Ken: Crec que jo sóc l’únic que hi pot pujar. Li diré a en Charly que hi sou tots, aquí. I ell em preguntarà si ho sabeu tots, el que ha passat.
Erni: I tu li diràs: “no”.
Ken: Li diré: “no”. Aleshores en Charly em preguntarà, bé, si jo no sóc a baix, i la Maira no és a baix, i els criats no són a baix, què els hi has explicat?
Cuqui: La Keisi en farà una de grossa. Uuuuuuix!
Leni: Uix? Què vol dir uix? Ha vomitat sobre el meu cotxe?
Cuqui: Ha donat una bufetada a en Glen. Li surt sang del nas.
Cler: Avisa’m quan ell s’hi torni i la bufetegi a ella. No m’ho vull perdre per res del món.
Ken: Voleu fer el favor de callar? No em deixeu sentir el que estic pensant. Què estava dient?
Cris: Has dit: “crec que jo sóc l’únic que hi pot pujar. Li diré a en Charly que hi sou tots, aquí.” I ell et preguntarà: “ho saben tots, el que ha passat?” L’Erni ha dit: “i tu li diràs: “no”“. Tu has dit: “li diré “no”. Aleshores en Charly em preguntarà: “bé, si jo no sóc a baix, i la Maira no és a baix
Ken: Moltbémoltbémoltbé!!
Erni: Ja ho tinc, ja ho tinc. Farem això: en Charly voldrà saber què li ha explicat en Ken. En Ken li explicarà a en Charly que ens ha explicat que a en Charly li han extirpat aquest matí una enorme berruga benigna de l’orella, però que es troba bé. I que de sobte, després, a la tarda, la mare de la Maira s’ha trencat l’os de la pelvis i que la Maira ha hagut de portar-la a l’hospital i s’hi ha de quedar tota la nit.
Els criats, pensant-se que s’havia anul·lat la festa, han deixat el menjar de qualsevol manera i se n’han anat a casa seva. Tot ha passat tan de pressa, que s’han oblidat de trucar-nos. Hem vingut tots, ens hem assabentat del que passava i hem decidit fer el sopar nosaltres mateixos Ja està.
(Sona el telèfon. Tots ells el miren. El telèfon torna a sonar. Tots es miren entre ells.)
Erni: Calmem-nos tots plegats una mica, i ja està, eh? Digui? Sí? Sí, sí que hi és De part de qui, sisplau? Ja, és clar. Molt bé Un moment, sisplau. És una dona. Demana per a en Glen.
Cler: I què?
Erni: Sembla la veu de la Maira.
Cuqui: Ja té collons la cosa!
Ken: El vaig a buscar?
Erni: Espera un segon. Mmm, en Glen és a fora, acaba de sortir ara mateix. Li puc dir qui li truca? Ja, és clar. Molt bé No pengi. No ho sé dir. Potser ho és, potser no ho és.
Cuqui: Què t’ha dit, ella, quan li has preguntat qui trucava?
Erni: Ha dit: “sóc una amiga”.
Leni: Com ho ha dit?
Erni: Ha dit: “sóc una amiga”. De quantes maneres es pot dir?
Leni: Vols que t’ho digui, de quantes maneres? Nerviosa, falsa, sincera, borratxa
Cris: Espantada, culpable, mentidera
Cuqui: Grollera, perplexa, maliciosa
Cler: Tètrica, atònita, anònima
Erni: Que no estem jugant al Scrabble, per l’amor de Déu.
Leni: Deixa’m que hi parli jo.
Erni: No ha demanat per tu.
Leni: Tampoc no ha demanat per tu. Me la conec molt bé, la veu de la Maira. Passa’m el telèfon. Digui? No, no sóc jo. Sóc un amic d’en Glen, en Len No, en Ken ha anat a buscar en Glen Ai, la seva veu em sona, que la conec? Ja, és clar Bé, no pengi, sisplau. Em penso que no és ella.
Erni: Això no és cap joc. Ken, vols fer el favor d’anar a buscar en Glen? Hola? Ara mateix han anat a buscar en Glen Hola? Ha penjat. Deu haver sospitat alguna cosa.
Ken: Calleu tots! Estic sentint un soroll!
Cler: Deu ser el Concorde aterrant a Londres.
Ken: És un cotxe que s’acosta a la casa.
(Fars de cotxe a través de la finestra.)
Cler: Potser és la Maira.
Leni: Potser són en Harry i la Joan que acaben d’arribar de Veneçuela.
(La porta d’entrada s’obre ràpidament i Glen entra disparat aguantant-se un mocador al nas tot tacat de sang.)
Glen: Tenim un problema. Oh, déu, i quin problema!
Ken: Quin?
Glen: La policia. Està arribant un cotxe de la policia.
Leni: Au, què! Què t’he dit! T’ho he dit, que havíem de trucar a la policia! I ara mira què ha passat! Ha vingut la policia!
Leni: Potser ha estat la Keisi. Us heu estat barallant, oi? Saps si ha fet servir el telèfon del meu cotxe?
Glen: Sí, però no per trucar. Per hostiar-me.
Leni: M’ha trencat el telèfon? El meu telèfon nou del meu cotxe nou?
Cuqui: Estan intentant de parlar amb la Keisi. Ella es nega a abaixar el vidre de la finestra.
Leni: El meu vidre de la meva finestra? Ara me’ls trencaran tots, ho estic veient! Ja em veig tornant a casa amb el cotxe apedaçat.
Erni: Per què l’has deixada allà tirada a dintre el cotxe? No està en condicions per contestar preguntes de la policia.
Glen: Però sí que està en perfectes condicions per trencar-me el nas Hòstia, m’he tacat de sang la camisa!
Leni: I tu et presentes com a candidat a senador d’estat? Jo a tu no et deixava ser candidat ni a repartidor de pizzes.
Cris: Però què cony us agafa, ara? Tinc un nen de sis anys a casa que es comporta millor que nosaltres.
Leni: Collonut! Doncs porta’l ara mateix i que hi parli ell, amb la policia.
Ken: No et posis nerviós, Len. Ella està fent tot el que pot. És l’única que ha tingut el valor de trucar al doctor Duddley.
Leni: Però si l’ha trucat tot déu, al doctor Duddley. Si fins i tot surt a les pàgines grogues de la Xina!!
Cler: Potser ha estat en Duddley qui ha trucat a la policia.
(Sona el telèfon.)
Erni: Altre cop el telèfon!
Leni: Sí senyor. S’ha adonat que ha sonat el telèfon. Aquest geni ens salvarà la vida.
Erni: Digui? Sí? Un segon, sisplau. Glen, és per a tu. És la mateixa dona que ha trucat abans.
Glen: La mateixa dona? Quina dona?
Cuqui: Oh, oh, ja vénen.
Glen: Digui?
Cuqui: Ja són al replà de l’entrada!
Glen: Ah, hola. Com estàs? No, no tinc cap refredat, tinc una contusió telefònica.
Ken: Ara escolteu. El que no podem fer és deixar que vegin en Charly. No hem de deixar ni que baixi ell ni que hi pugin elis.
Glen: He intentat parlar amb la Keisi, però està molt histèrica.
Erni: Una esmena important: sobretot, res de falses declaracions. Hem d’atenir-nos a la llei. Tothom hi està d’acord, amb aquesta esmena?
Leni: Oh, síiii! No ens desviem del camí de la veritat. Obrim els nostres cors a aquesta gent tan encantadora tu estàs tarat o què, collons? Són darrere la porta!
Glen: I tant que crec que hauries de parlar amb ella, però no la puc treure del cotxe.
Ken: Ens faran preguntes sobre els trets de pistola. Què els hi direm, dels trets de pistola?
Glen: Està bé, et truco d’aquí a un quart d’hora.
Leni: Mateu-lo! Que el mati algú! Estranguleu-lo amb el cable de! telèfon!
(Sona el timbre de la porta.)
Cris: No faig broma, us ho juro per déu, ho dic seriosament: no crec que em pugui aguantar el pipí.
Erni: Està bé, ja ho tinc. Els diem que en cap moment no hem sentit cap tret de pistola.
Cler: Vols dir que els hem de dir una mentida?
Leni: Què en fem, doncs, d’aquesta famosa “esmena”?
Erni: Aquesta nit ens la saltem. Ja la tindrem en compte potser un altre dia.
Cris: Si em deixeu anar al lavabo, us juro que torno.
Glen: Escolta, ja sé que ets una bona amiga. I t’agraeixo molt aquest suport tan meravellós que ens has donat.
Leni: Deixem-lo tirat. Preocupem-nos només de les nostres pròpies vides i el titola aquest ja s’espavilarà tot solet amb els polis.
Glen: He de penjar. Et truco més tard Ho faré Adéu. Molt bé, què passa?
Leni: Bé, mira, t’ho explico: ara fa aproximadament unes sis setmanes ens van convidar a aquesta festa
Erni: Prou, Leni! Bé, molt bé, a pensar tothom. Pensem. Per què no hem sentit els trets de pistola?
Cuqui: Perquè tothom és sord. Ens reunim un cop per setmana. Per això tampoc no hem sentit el timbre de la porta.
(Torna a sonar el timbre. Tots es dispersen i es deixen caure a terra.)
Ken: Els hem de deixar entrar.
Leni: Molt bé. Cler, obre la porta.
Cler: No puc, jo m’encarrego de la música.
Glen: La música! És clar!
Cris: És clar, què?
Glen: Havíem posat música. Estàvem ballant. No hem pogut sentir cap tret. Cler, posa música.
(Cler va cap a l’aparell de música.)
Ken: Espera!! No et moguis. Encara falta una cosa per fer.
Cler: Quina?
Ken: Algú ha de fer de Charly. Per si de cas.
Leni: Per si de cas, què?
Ken: Per si de cas la policia vol parlar amb en Charly.
Erni: En Ken té raó. En Charly no està en condicions d’explicar-los realment tota la historia.
Leni: I tant que no. Perquè ningú no ha sentit encara la historia de debò.
Ken: Exacte. Però sigui quina sigui la que senti la policia, ens hem d’assegurar que sigui una història que no ens posi en cap compromís.
Glen: Hi estic d’acord. En Ken té tota la raó. Ei, nanos, un de vosaltres tres ha de fer de Charly.
Leni: No sabia que tu fossis a França.
Glen: A veure, siguem sincers. Jo en cap moment no he sentit cap tret.
Leni: Au, té: bang, bang, imbècil!
Cuqui: No és il·legal fer-se passar per una altra persona que existeixi?
Erni: Sí, és il·legal, estimada, però no ho és si ho fas bé i no se n’adonen.
Cris: Encara que no us ho cregueu, actualment estem casades amb aquests tios, eh?
Ken: Farem una cosa. Ensenyem dos dits de la mà o un sol dit. Si tres ensenyen el mateix i un ensenya diferent, aquest fa de Charly Preparats?
Ken: Molt bé. Som-hi! Una dues tres!
Ken: Dos i dos. No val Tornem-hi. Preparats? Una dues tres!
(Els Homes ensenyen els dits.)
Ken: Una altra vegada igual. No s’hi val Tornem-hi!
(Sona el timbre de la porta.)
Ken: Vinga, una dues tres!
(Els Homes ensenyen els dits.)
Ken: Ah-ha! Leni!
Glen: Puja-hi ara mateix, Leni. I no baixis fins que no et cridem.
Leni: No, em fa por, i si em torno com en Charly i em passa el mateix?
(El timbre torna a sonar.)
Ken: Bé, i ara, Cler, posa la música.
Erni: Endavant, nois! Vinga! Cadascú amb la seva parella!
(S’emparellen.)
Erni: Som-hi.
(Cler engega l’aparell de música. És una sorollosa versió de “La Bamba” Les tres parelles ballen furiosament.
Se senten cops forts a la porta d’entrada, la qual s’obre violentament tot seguit.
Hi ha dos policies al replà. Un d’ells, el sergent Güel és un home fort i corpulent. L’altre, la sergent Padni, és una dona d’uns vint-i-vuit o vint-i-nou anys.
Els policies encara són a la porta, mirant com ballen les Parelles. Cap d’ells fa veure que veu els policies.)
Güel: Poden apagar la música, sisplau!
(Cap reacció.)
Güel: Algú pot fer el favor d’apagar la música aquesta sen
(Ken treu la música. Tots ells fan veure que se sorprenen de veure que la policia és dintre la casa.)
Erni: Exigeixo una disculpa. Puc preguntar-li què està fent aquí?
Güel: Em sap molt de greu. No era la nostra intenció forçar la porta per entrar.
Erni: I per què no han trucat abans, doncs?
Güel: Hem trucat. Cinc vegades.
Erni: Cinc vegades? No els hem sentit.
Güel: M’imagino que com que la música estava tan alta, no deuen haver sentit res.
Erni: Ah, és clar La musica!
Ken: Vet aquí per què no els hem sentit.
Cler: I jo que pensava: que estrany que no ens truqui ningú per telèfon. És clar que trucaven, però no el sentíem.
Cris: Era per això! Per la música!
Cuqui: Que estava
 Tots: massa alta.
Erni: I ara, digui: quin problema hi ha, sergent?
Güel: Bé, es tracta només d’una mena d’investigació de rutina, senyor. Sóc el Sergent Güel. Ella és la sergent Padni. Es seva la casa, senyor?
Erni: Meva? Ui, no, no. Jo visc a una altra banda. En una altra casa, no en aquesta.
Ken: Igual que jo. Jo també visc a una altra banda. Ens podria dir de què es tracta, sergent?
 Tots: Sí, de què es tracta? Que passa alguna cosa? Què hi fa la policia, aquí? No entenc què pot haver passat.
Güel: Molt bé, molt bé, tranquil·litzin-se, senyors. Calma. Només els vull fer un parell de preguntes Puc saber qui és el propietari de la casa?
Ken: Ens encantaria dir-li qui és, sergent, de debò, però crec que la norma habitual és informar-nos en primer lloc per què se’ns fan aquestes preguntes.
Güel: Vostè és advocat, oi que sí?
Ken: Sí, sóc advocat.
Güel: Bé, com a advocat deu saber que no està obligat a respondre cap pregunta. Tan sols esperava que algú de vostès tingués l’amabilitat de cooperar només una mica per dir-me el nom del propietari de la casa.
(Tots es miren els uns als altres.)
Cler: Brock. Charly Brock.
Güel: Podria dir-me si el senyor Brock es troba present aquí?
Cler: No n’estic segura. Cris, saps si en Charly és per aquí?
Cris: En Charly? Em sembla que ha sortit a passejar el gos.
Güel: Aleshores tomarà aviat?
Cuqui: No ho crec. És un Salsitxa. Fan els passets molt curts.
Ken: Hi és. Acaba de tornar, Sergent.
Güel: Molt bé, aleshores puc veure el senyor Brock una estona només?
Ken: Bé, no és un moment gaire oportú, sergent. Com pot veure, estàvem celebrant una festa.
Güel: Sí, ja me n’he adonat, ja. Amb motiu de què?
Ken: Del desè aniversari de bodes d’en Charly i de la Maira Brock.
Güel: No l’entretindré. Només li robaré un minut.
Ken: Bé, doncs malauradament, el senyor Brock està dormint.
Güel: Dormint? En plena festa d’aniversari?
Ken: Se sentia una mica deprimit. Ha pres una pastilla per dormir.
Güel: Molt bé, aleshores puc veure la senyora Brock?
Ken: La senyora Brock no hi és.
Güel: No hi és?
Ken: Per això el senyor Brock s’ha deprimit.
Güel: On és ella?
(Tots es miren els uns als altres.)
Erni: El seu pare s’ha trencat l’os de la pelvis. Ha hagut de portar-lo a l’hospital.
Güel: En plena festa d’aniversari? No el podia haver dut a l’hospital algú altre?
Cler: El seu pare viu a Califòrnia.
Cris: Tot plegat té a veure amb cosines, i pelvis i berrugues. És una mica complicat d’entendre.
Güel: Tindria l’amabilitat de dir-me qui és el propietari del BMW que està aparcat a la porta?
Cler: És el cotxe del meu marit.
Güel: l com es diu ell, sisplau?
Ken: No li responguis, Cler, no estàs obligada a fer-ho.
Cler: Es diu Len. Leonard Ganz.
Güel: I on és el senyor Ganz, en aquest moment?
Ken: Protesto!
Güel: Això no és cap tribunal! Jo no sóc cap jutge! Ni porto toga ni tinc cap maça per picar damunt la taula! Només vull saber on és aquest home!
Ken: Fins que no ens digui d’una vegada què hi ha vingut a fer aquí, nosaltres no li direm on és el senyor Ganz.
Güel: No sé per quins set sous sempre he de tenir problemes amb el veïnat d’aquest barri Molt bé A un quart de nou del vespre aproximadament, s’ha produït un accident de cotxe a la Dotzena, cantonada Danbury. Un Porsche vermell, acabat de sortir de fàbrica, model 1990, descapotable, amb matrícula de Nova York, s’ha estrellat contra el lateral d’un BMW tot nou, model sedan de quatre portes. Ara ja sabem que no ha estat culpa del BMW perquè el Porsche era un cotxe robat. Robat cap a un quart de nou del vespre directament del magatzem de cotxes. L’home i el Porsche han fugit. Molt bé, i a qui pertany el Porsche acabat de sortir de fàbrica?
Cler: l jo què sé?
Güel: Pertany al Tinent d’Alcalde Charles M. Brock. Acabat de comprar avui mateix per la seva dona Maira com a regal. Una sorpresa que ella li volia fer a ell per l’aniversari de bodes.
Cler: Això, més que una sorpresa, és una bomba, em fa l’efecte.
Ken: Ahhh Així que ha vingut per investigar això de l’accident de cotxe?
Güel: Sí senyor. Ara, si el senyor Ganz és aquí, m’agradaria parlar amb ell. I si no és aquí, al departament de policia li encantaria saber on és.
Ken: Ja entenc Poden fer el favor de sortir a fora només una estona, sergent?
Güel: Perquè?
Ken: La senyora Ganz és clienta meva. M’agradaria fer-li alguna consulta abans que vostè prossegueixi amb l'interrogatori. Pertany als meus drets.
Güel: Un minut. Això és tot el que li concedeixo.
(Güel fa un gest a Padni i surten tots dos per la porta d’entrada.)
Ken: Molt bé, no tenim gaire temps. Un de nosaltres ha de fer de Leni.
Erni: Però què t’empatolles, ara?
Ken: Aquest tio no sap res dels trets de pistola. Només vol interrogar en Leni per això de l’accident. Però en Leni no pot fer de Leni perquè necessitem en Leni perquè faci de Charly per si de cas li vol fer preguntes a en Charly sobre el cotxe nou, i no podem deixar que vegi en Charly perquè en Charly té un forat de bala a l’orella.
Cuqui: I tu l’entens a la vida normal, de cada dia?
Cris: És que actualment no ens parlem gaire.
Ken: Molt bé. Glen! Erni! Hem de tornar a triar.
Erni: Ah, no. Amb mi no hi comptis per tornar a jugar a aquest joc estúpid.
Ken: Ja sé que és un joc estúpid, però l’hem de fer. Necessitem un Leni.
Cris: No patiu. Les dones ho farem. Vinga, nenes. El marit de la que perdi serà en Leni.
Cler: Però si en Leni és el meu marit.
Cris: No, en Leni és en Charly. Tu jugaràs per en Glen. Vinga, totes en cercle. Preparades? Una dues tres!
(Les dones ensenyen els dits, excepte Cuqui, que ensenya el puny tancat.)
Cris: No! No, no, no, no! Els dits, Cuqui, els dits, obre el puny!
Cuqui: És que no vull tornar a perdre les meves arracades!
Cris: Només un o dos dits! D’acord? Tornem-hi. Una dues tres!
(Les dones ensenyen els dits.)
Cris: Ja està! Molt bé! Ah-ha! Sóc jo! Hòstia! Ho sento, Ken.
Ken: No passa res. Molt bé, sóc en Leni. Obre la porta, Erni.
(Erni va a la porta d’entrada. La porta s’obre. Güel i Padni entren. Güel està malhumorat)
Güel: Veig que no s’han tornat a posar a ballar. Me n’alegro. Bé, doncs, on és el senyor Leonard Ganz?
Ken: En aquesta mateixa habitació, davant seu. Jo sóc en Leonard Ganz.
Güel: Vostè?
Ken: Sí.
Güel: Com és que ha tardat un minut sencer per recordar com se diu?
Ken: Mai no et precipitis quan responguis. Facultat de Dret de Harvard.
Güel: Mai no et refiïs d’un home que no sap si hi és o no hi és davant teu. Acadèmia de Policia.
(Involuntàriament, Cris agafa Ken pel braç, amb la intenció de protegir-lo. Güel ho veu.)
Güel: Qui és vostè, senyora?
Cris: La dona. La dona més amiga de la seva dona. Ella. La dona. La senyora Ganz.
Güel: Ha vingut sola, senyora?
Cris: No. He vingut amb el meu marit, el senyor Ken Gorman.
Güel: On és ell?
Cris: Deu haver marxat d’hora a casa.
Güel: Una festa una mica aigualida, no li sembla?
Cris: Home, ha tingut els seus daltabaixos.
Güel: Molt bé, senyor Ganz. Expliqui’ns com ha anat l’accident. Amb tots els pèls i senyals.
Ken: Seria tan amable de sortir a fora una estona més i prou?
Güel: No em dóna la gana de sortir ni a fora ni enlloc ni cap estona més!!! s’ha acabat!! Penso instal·lar-me a viure en aquesta casa fins que no acabi el que hi he vingut a fer, encara que m’hi hagi de mudar amb tota la meva família.
(Se sent el xiulet del transmissor que duu la sergent Padni a la cartutxera.)
Güel: Què és això?
Padni: Aquí 1047, Padni. Endavant Verificat Positiu Fi de la transmissió. Porsche vermell descapotable model 1990 localitzat a la Cinquena, cantonada Market, a Tarrytown. Sospitós detingut. Han dit que ja n’hi ha prou per aquesta nit.
Güel: Bé, suposo que només ens queda plegar veles i marxar.
 Tots: Oh, que bé! Quina meravella! Fantàstic! Que feliç que sóc!
Güel: Em sap greu haver-los molestat, amics.
 Tots: Ei, no passa res. Cap problema. És normal, ho entenem.
Güel: Demà haurà de respondre algunes preguntes més, senyor Ganz. No cal que li robem més temps. Gràcies a tots i bona nit, amics.
 Tots: De res. Tant de gust! Fins un altre dia, sergent.
(Glen s’acosta a Güel i li dona la mà.)
Güel: Estic convençut que l’he vist abans en alguna banda. Perdoni que insisteixi, però com se diu, vostè?
Glen: Glen. Glen Cooper.
Güel: Que ha sortit algun cop per la tele?
Glen: Bé, si li he de dir la veritat, sí. Sóc candidat a senador d’estat.
Güel: I tant. Vaig veure l’entrevista que li van fer per la NBC. Però, per què li feia tanta por dir-me com se deia?
Glen: Bé, ja sap Quan estàs ficat en política, no convé que t’enxampin i se sàpiga que estàs embolicat en aquesta mena de coses.
Güel: Sí, però vostè no hi estava pas implicat, en aquest assumpte. A no ser que hagi estat testimoni de l’accident. Ho ha estat?
Glen: No, no, no. La meva dona i jo hem arribat més tard. No els hem sentit, els trets de pistola.
(Hi ha un silenci de mort, durant una estona. Els altres miren el cel tot buscant ajuda.)
Güel: Quins trets de pistola?
Glen: Ehhhhh?
Güel: Dic que quins trets de pistola?
Glen: Els trets de pistola que m’imagino que han disparat quan perseguien el cotxe robat?
Güel: Això ha passat a Tarrytown, que es troba si fa no fa a uns vint quilòmetres d’aquí. O sigui que té un radi d’audició de vint quilòmetres a la rodona, senyor Cooper?
(El transmissor de Padni toma a emetre xiulets.)
Padni: Aquí 1047, Padni. Endavant Entesos Verificar Ara mateix. Veïns de la zona avisen de dos trets de pistola disparats aproximadament a les vint-i-una hores en el 1257 de Peekskill Road, de Sneden’s Landing. Investigar.
Güel: Al 1257 de Peekskill Road Vaja, vaja, o sigui que hem rebut una doble trompada, tots plegats, eh? Algú em pot explicar què és això dels trets de pistola?
 Tots: No. La veritat és que no. No hem sentit cap tret de pistola, nosaltres. La música estava tan alta, oi?
Güel: Ningú no els ha sentit, és clar. Qui és aquella dona que està asseguda al capó del BMW?
Glen: La meva dona, la Keisi.
Güel: M’agradaria intercanviar algunes paraules amb la senyora Cooper Coonie, porta-la aquí.
(Padni surt per la porta d’entrada.)
Güel: Pel que veig tots vostès han gaudit d’un sopar exquisit M’agradaria parlar amb algú del servei, sisplau.
Ken: No hi ha servei.
Güel: Qui ha estat cuinant, doncs?
Cuqui: Jo.
Güel: Com se diu?
Cuqui: Cuqui.
Güel: Vull dir com se diu de veritat.
Cuqui: Em dic així de veritat. Tinc dues germanes més que es diuen Candy i Taffy. Ho juro per déu.
Güel: És sang la taca de la seva camisa, Len?
Ken: Sang? Ah, sí. M’he fet una ferida amb la forquilla quan sopava.
Güel: És sang la taca de la seva camisa, Glen?
Glen: Ah, sí. Em dec haver arrambat massa a en Len quan ballàvem.
(S’obre la porta d’entrada, i entra Keisi amb Padni. Keisi continua fent morros. Duu l’espatlla de la jaqueta estripada i se li veu la musclera, que li penja.)
Güel: Es troba bé, senyora Cooper?
Keisi: Encara no vull presentar càrrecs. No tinc pressa. Ja se n’encarregarà el meu advocat.
Glen: Ha estat un accident. Li ha caigut l’encenedor elèctric del cotxe al seient de pell, i jo l’he aferrada a ella per les espatlles de la jaqueta per treure-la del cotxe.
Güel: I com se l’ha feta, aquesta castanya tan lletja que té al nas?
Glen: La meva dona ha anat a penjar el telèfon del cotxe en la foscor i jo havia abaixat el cap una mica massa.
Güel: Caram, caram. Quina gràcia que fa aquest cas, eh? Sembla ben bé uns dibuixos animats, oi que sí?
Cuqui: Ahhhh!
Güel: Vostè també ha pres mal, senyora?
Cuqui: Oh, tinc fiblades, espasmes crònics a l’esquena. Em fa un mal horrible quan m’assec, quan m’aixeco o quan camino.
Güel: I vostè tampoc no deu haver sentit els trets de pistola, suposo, oi?
Cuqui: No. Jo estava ballant.
(Güel la mira incrèdul.)
Cuqui: És que ballar em va molt bé per l’esquena.
Güel: Quan penso que gairebé ja havíem sortit per la porta, aquesta i jo! Senyora Gorman?
Cris: És a mi? Sí. Senyora Gorman. Jo mateixa.
Güel: I a què es dedica?
Cris: Bé, he estat ajudant una mica amb les begudes i tot això.
Güel: Que quina feina fa!
Cris: Ah, cap Bé, cap, no. Soc xorissa jurista! i sóc mare. Tinc dos nens Un home No, un nen Ho sento. Estic molt nerviosa.
Güel: Vostè i tota la resta, senyora. Els vull dir una cosa que està completament al marge de les meves competències en matèria policial. No em crec ni una remaleïda paraula de totes les que s’han dit en aquesta habitació. Sé que en aquesta casa s’han disparat trets de pistola. Sé que tots vostès un per un estan amagant alguna cosa. Un home es fa una trompada al nas, un altre es clava una forquilla, a un altre li deixen el BMW fet un bunyol, l’amo de la casa treu a passejar el seu gos camacurt i després se’n va a dormir, la mestressa ha anat a portar el seu pare a un hospital de Califòrnia perquè s’ha trencat l’os de la pelvis, i ningú no ha sentit dos trets de pistola perquè estaven ballant, incloent-hi una dona que es diu Cuqui i que ha estat cuinant tota la nit, però que no pot ni aixecar-se ni caminar! Senyores i senyors, prenguin-li el número a algú altre. Jo sóc un policia de veritat, de carn i ossos, entesos? No l’inspector de dibuixos animats de la Pantera Rosa, queda clar? Bé, ara vull sentir respostes reals, respostes intel·ligents, respostes creïbles, i respostes que no em facin pixar de riure. Però abans, vull veure el senyor Charly Brock i esbrinar d’una vegada què collons està passant aquí -incloent-hi la possibilitat de trobar-me aquest senyor amb dos forats de bala al cos. Bé, i ara, els dono cinc segons perquè el facin baixar, o tardaré dos segons a pujar i anar-lo a buscar jo mateix.
(Ken i Glen discuteixen en silenci a esquenes de Güel.)
Güel: No em toquin els pebrots. Estan a punt de donar-me un ascens. Gairebé l’ensumo. I no estic disposat a perdre’l i que se’m follin per culpa d’aquest cas Començo a comptar o començo grimpar per les escales? Vostès mateixos.
(Ningú es belluga. Güel comença a pujar les escales.)
Glen: D’acord, esperi! Vol fer el favor d’esperar? Esperi un segon. Esperi. D’acord? Pot esperar? Només un segon. Esperi Erni! Ken! Vull dir Len! Em penso que ha arribat l’hora d’avisar en Charly i dir-li que baixi, no ho creieu?
Erni: Completament!
Ken: Rotundament!
(Erni va al telèfon i truca a l’habitació d’en Charly.)
Erni: Mmm Charly? Baixa!
(La porta de l’habitació d’en Charly s’obre. Hi ha en Leni fent de Charly, amb bata, pijama i plantofes, i un immens embenatge a l’orella. Tots ells el miren. Leni els mira, empipat per haver de fer el que fa.)
Glen: Hola, Charly.
Ken: Hola, Charly.
Erni: Ja et trobes millor, Charly?
(Leni comença a baixar les escales a poc a poc.)
Güel: Sóc el sergent Güel, senyor Brock. Aquesta és la sergent Padni. Segui, sisplau.
(Leni s’asseu.)
Güel: Agafa-ho tot, Coonie.
(Padni treu la seva llibreta de notes.)
Güel: I ara, senyor Brock, expliqui’ns des del començament què ha passat exactament en aquesta casa aquesta nit.
Cuqui: A algú li ve de gust una mica de tortell de nata de pasta fullada?
Leni: Sí, a mi, m’aniria molt bé un bon tortell i una bona f
Güel: Ara no, senyora Endavant, senyor Brock.
Leni: Sí Vejam la història tal com ha passat tal com la recordo tal com ara us l’explico oh, déu Bé, doncs, som-hi Si fa no fa a les sis en punt de la tarda he arribat a casa de la feina. La meva dona, Maira, s’estava al vestidor de l’habitació vestint-se per a la festa. Jo he agafat una ampolla de xampany de la nevera i he anat de dret a l’habitació escales amunt. La Rosita, la cuinera espanyola, era a la cuina amb la Ramona, la seva germana espanyola, i amb el Romero, el seu fill espanyol. Anaven a preparar un sopar italià. Estaven esperant que la Maira donés l’ordre a la Rosita per començar a cuinar. Mentre enfilava les escales, he pensat: “és el meu desè aniversari de bodes i fixa’t, encara continuo enamorat de la meva dona com el primer dia.” La Maira s’estava posant unes gotetes del perfum que jo li havia regalat per Nadal. L’hi havia comprat expressament, perquè em toma boig He trucat a la porta. Tac, tac, tac. Ella obre. Li allargo la copa de xampany. Proposo un brindis. “Per a la dona més meravellosa que un home hagi tingut mai durant deu anys.” Ella aixeca la copa i diu: “per al millor marit i els millors deu anys que una dona meravellosa hagi tingut mai” Bevem. Ens besem. Tornem a brindar. “Per a la pell més adorable del cos més adorable que no ha envellit ni un sol dia en deu meravellosos anys.” Ella fa un altre brindis: “per a les mans més tendres que mai han acaronat la pell més adorable que no ha envellit mai en deu meravellosos anys.” Bevem. Ens besem. Brindem Bevem. Ens besem. Brindem Cap a les set en punt ja ens hem acabat l’ampolla, la meva dona està entonada i jo completament torrat I aleshores ensumo el seu perfum. El perfum que mai no he pogut resistir I l’he posseïda en aquell precís instant amb la mateixa passió i el mateix ardor que la nostra primera nit de noces. Li explico tot això, no pas amb rubor, sinó amb orgull i amb una joia immensa per un amor que floreix més vigorós i durador cada dia que passa. Jèiem allà tot dos, extasiats, nus, l’un en braços de l’altra, sadollats de tanta felicitat. Ara ja són les vuit en punt i a fora gairebé ja és negra nit. De sobte, un suau toc-toc a la porta. Toc toc. Toc toc. La porta s’obre i al darrere, un home jove desconegut ens mira de fit a fit amb un ganivet a la mà. La Maira crida. Jo faig un bot i corro cap a la calaixera on guardo la meva pistola. La Maira agafa una tovallola que era per allà i es protegeix. Jo torno com un llamp al costat de la meva dona amb la pistola a la mà, disposat a salvar-li la vida. L’home estrany diu en espanyol: “yo quito se dablo enchilada pur quesa in quinto minuto.” Però jo no parlo espanyol i mai no havia vist abans el fill de la Rosita, en Romero, i no sabia que el ganivet que duia era per tallar l’amanida i que només ens estava preguntant si podien començar a preparar ja el sopar. Així doncs, l’apunto amb la pistola, la Maira crida, m’agafa el braç i l’empeny amb força. La pistola es dispara i la bala em travessa el lòbul de l’orella. El fill de la Rosita, en Romero, surt corrents escales avall i diu a crits a la Rosita i a la Ramona: “mamasetta!, meela que pasó el hombre ay baco ay yah. El hombre que loco que bang bang” -l’home boig li ha disparat un tret. Així que la Rosita, la Ramona i en Romero s’emprenyen i toquen el dos. El lòbul de la meva orella comença a rajar sang en abundància i taca tot el vestit nou de la Maira. De sobte, sentim un cotxe que s’acosta. Són els primers convidats. La Maira agafa una bata i baixa corrents les escales per aturar la Rosita, la Ramona i en Romero, altrament ens quedem sense sopar. Però ells ja han fugit amb el seu Alfa Romeo. Jo miro per la finestra, però està molt fosc i em penso que és el meu vell Mercedes meravellós, que me l’acaben de robar, i els disparo un altre tret. La Maira baixa corrents als baixos de la casa, al soterrani, on tenim guardada la calaixera de cedre. Hi ha anat a buscar el vestit que es va posar l’any passat per a la festa del Cercle d’Amics d’Israel. No troba l’interruptor de la llum, s’entrebanca, rodola escales avall, cau desmaiada en la foscor. Jo baixo corrents les escales tot buscant la Maira, m’adono que la porta del soterrani és oberta i per por que aquell jove estrany de mirada penetrant no torni a aparèixer per allà, tanco la porta amb clau, sense saber que la Maira és a dintre. Després, pujo corrents escales amunt per prendre’m unes quantes aspirines perquè el forat que del lòbul de l’orella m’està matant. Però m’acabo de refregar els ulls amb els dits plens de sang i per error, en comptes de quatre aspirines em prenc quatre vàliums. Sento que els convidats són a baix i els vull dir que busquin la Maira. Però de cop i volta, noto que no puc parlar per culpa del vàlium, i que estic rajant sang sobre la catifa blanca. Per tant, començo a escriure una nota explicant el que ha passat, però el que em surt sembla un galimaties. Aleshores m’agafa por que la trobin i que es pensin que és una nota de suïcidi i que truquin a la policia i el meu amic Glen Cooper està a punt d’arribar i crec que podria arruïnar la seva campanya electoral si es pensaven que estava implicat en un suïcidi, per això estripo la nota, la llenço al vàter i estiro la cadena, quan sento que en aquell precís instant entren a l’habitació. I em comencen a cridar: “què ha passat? què ha passat?” I abans que tingui temps d’explicar-los què ha passat, em desmayo sobre el llit. I aquesta és tota la remaleïda història, de dalt a baix, ho juro com em dic Charly Brock.
Güel: La compro! La compro de dalt a baix! I sap per què l’hi compro? L’hi compro perquè m’ha encantat! No m’he l’he creguda en absolut, però m’ha encantat! Jo també estimo la meva dona, per això penso tomar a casa ara mateix Perdonin que els hagi molestat, amics. Cuidi’s bé aquesta orella, senyor Brock, i feliç aniversari de bodes.
(Güel i Padni surten. Tots els altres es giren i miren Leni.)
Glen: D’on D’on cony d’on recony has tret els ous per explicar una historia com aquesta?
Leni: Me l’he inventada.
Ken: És clar que te l’has inventada. Però quan?
Leni: Mentre l’anava explicant. Frase per frase. Paraula per paraula. No tenia ni la més mínima idea d’on aniria a parar, simplement anava tirant.
(Se sent el so del cotxe de policia que s’allunya.)
Cler: Tu mai no has parlat espanyol.
Leni: També me l’he inventat, l’espanyol.
Cris: No t’ha passat pel cap que podíem haver anat a parar tots a la presó per perjuri, animal?
Leni: Sí. Ja ho sé. Aquest era el repte. L’última ensarronada i la més grossa. Ha estat l’estona més collonuda que he passat en tota la meva la vida.
Erni: Estic impressionat. Estic sincerament i profundament impressionat. Sense cap mena de dubte, Leni, tens una de les ments més retorçades que he vist mai.
Cler: Un brindis pel meu marit, en Leni! Just quan l’anava a engegar perquè ja estava farta del nostre matrimoni, me n’he tornat a enamorar com una boja!
 Tots: Per en Leni!
Cris: Tinc una pregunta interessant.
Cuqui: Quina?
Cris: Què creieu que els ha passat realment a en Charly i a la Maira?
Erni: Sí? Sí, sí, Charly Hi som tots Estàs preparat per rebre visita? Fantàstic Ens morim de ganes de sentir la història. Ara venim. En Charly ens explicarà ara mateix tota la història.
(Tots comencen a pujar les escales a patolls.)
Cris: Espero que sigui més curta que la que ens ha explicat en Leni.
Keisi: Hi tornarem més tard per buscar el meu quars, carinyo?
Glen: Et penso comprar un milió de quarsos, àngel meu.
(Tots són a les escales. Sobtadament, sentim uns cops de darrere la porta del soterrani. Tots s’aturen i es giren.)
Maira: (Des de l’altra banda de la porta.) Obriu la porta! Obriu la porta! Vull sortir d’aquí!
Ken: Qui hi ha?
Maira: (Des de l’altra banda de la porta.) Sóc jo, la Maira!
(Tots llencen a en Leni una mirada d’incredulitat)

Teló
